[[Файл:Карта распространения авар языка.png|thumb|450px|<font color="grey"></font>]]

'''МагIарулазул кицаби ва абиял ва бицанкIаби'''

== А ==
*АбичIого тараб рагIи хазина буго.
*Абундачазда хадуй лъугьарай, хварай цо гIаданалъул хабаде ккарайила.
*Абураб нахъ буссунаро, хъвараб бацIцIунаро.
*Абураб рагIи — реххараб чIор.
*Абурай ясалда аскIов гIадин кванай.
*Абурасе гуро йикIуней, ячарасейин.
*АбухIанипаца хIама биччачIони, ХIанукаца оц биччаларо.
*Авад гьечIеб ахирги букIунаро, ахир гьечIеб авалги букIунаро. 
*Аварагасул цIани парсахъа тIаде унел рукIун ратиларо.
*Авлахъалда гIи тIагIани, тIехIаб гъвалица бетIepлъи гьабула.
*Агъаз гьечIес черх чIвала, чехь квешас рукъ чIвала.
*Азарго галул нух цо галудалъун бай бихьула.
*Азарго оц бтев цо релъмахалде ккаравила.
*Аздагьодул рокьи росул бералъухъ ккарабила.
*Алазан рагIалда бицараб ици гохIилъ батула.
*Алифалъ би ккун, биялъ ти ккун.
*Алифалъ таниги, тиялъ йосила: Тела магIарулав, щвела лъарагIав.
*Аллагьас хъвай цо жо буго, вехьасги хIисаб гьабизе ккелаан.
*Аллагьас бегIерараб жо зазила, гIадамас бегIерараб гIучIила.
*Аллагьасеги хур рак чIвараб бокьула.
*Аллагьасги хъвала, хъвазабуни.
*Аллагьасде таваккал тIаме, хIамаги бухьун.
*Аниб берцинаб, доба сурукъаб те, доба берцинаб, аниб сурукъаб ккве (росасе уней ясалда эбелалъ).
*Анисан бох бегьичIони, бохсан ратIа бегьуларо.
*Анищазул хур бекьун, мискин бечелъиларо.
*Анкь бараб лъалалде лъагIел уна, лъагIел бараблъалалде гIумру уна.
*Анкьица гIалалъуналдаса, цо къоялъ бартилъун лъикI.
*АнцIул борце, цин къотIе.
*Анщинахъе нух лъие битIулеб, бекьанщинахъе хур лъие бачIунеб.
*Араб батуларо, тараб щоларо.
*Араб те, щвараб ккве.
*Араб, хвараб хвезе те, хинаб, цIияб тIаде цIай.
*Аралда хадув хапоге. 
*Аралда хадув гIандулев вехь: Таралда хадуб гIандулеб бацI.
*Арас таниги, тарас кквела.
*Ах таниги — цо хIакъ, кIоркIона кваниги-цо хIакъ.
*Ах цIехоге, цIибил кванай.
*АхIмакъ анищаз бечелъула.
*Ахир гьечIеб авалбукIунаро, хиси гьечIеб балъ букIунаро.
*АхIараб бакIалде инчIони — я барщунилан кколеб, я хIинкъунилан кколеб.
*АхIарасул къватIиб, тIупарасул рокъоб. АхIи басра гьабуге.
*АхIичIого бачIараб гьойде ракьа чухIичIого рехула,
*АхIичIого вачIарав гьобол вачIаравго нухалъ уна.
*АхIун биччаге, вахчун кванаге.

== Б ==
*Бавудаса гуребила оц лъалеб бугьудасайила.
*Багъарараб гIусалъе дару—бахъи.
*Багъарараб хIатIида хIатI рекIуна.
*Багъарараб квералъ квасул нухи къала.
*Багьа гьечIеб гьанал гьагIу лъикIаб букIунаро.
*Багьана батизе бигьаяб жо.
*Багьана гьечIого барщарав, мухь кьечIого рекъола.
*Багьаралда лъимараб бани, лъеберго къо тIокIаб бала.
*БагIараб кколебилан нихьваб борчIизе гурин.
*Бадиве веццуге, нахъасан какуге.
*Баккудаса хинлъичIеб бакъалъ, нахъа хинлъуларо.
*Бакъ агиян къулун, къо агиян ворхун.
*Бакъ бокьарал ракьанда, рокьи ккарал рагIалда.
*Бакъалда хинлъун букIунеблъи халкъалдаги лъала.
*Бакъан лъикIаб буго, цIалулеб жоги лъикIаб батани.
*Бакъ-моцI тIерхьараб мехалъ цIваби раккула.
*Бакъидал бацIица жиндирго тIинчI хIурулъ квакун кванала.
*Бакълъухъа оц босе, Аргъваниса кви босе.
*Бакъуца бухIун хадуб лъалъан хур бачIунаро.
*Балагь букIуна бачIарабги бачарабги.
*Балагь бачIиндал гьудул рехун тоге.
*Балагьана, батана; Букарана, хъасана.
*Балъго рахь босани, тIатун къинлъула.
*Балъгояб тIатIиялдаса, тIатараб гьоэр бокьила.
*Балъда нахъа хIалихьат, хIарчда нахъа багьадур.
*Басрияб гордида цIияб къвал гъуни, къоролалъе гьебги гьвел буго.
*Басрияб наккдалъа цIияб бугIа бахъуге.
*Басрияб тIагIел тIамун гъоркь.
*Басрияй цIулалъул цIияб гъалдибер; ЦIияй бахIаралъул херав бахIарав.
*Бархъалисес хъабида гIоркь бокьаралъуб гъола.
*Барщараб пихъалъе дару — кванай.
*Барщарасе кьей гьечIеб, кьижарасе тей гьечIеб. (Гьузарасе кьоларо — кьижарасе толаро).
*Барщидал квинчIеб гIеч гIодобе бортун турула.
*Бассарун квералдаса кванан эбел бергьана. Ххенон гьобоялдаса гьанщун лъимал бергьана.
*Батараб гьабе, гьабураб кванай.
*Батаралъуб батараб гьабе.
*Бахилав чиясулгун гьудуллъи гьабуни, бищун дуе къваригIараб бакIалда живго гIодов чIола.
*Бахъараб бералда хъат чIван щибилеб.
*Бахъунареб бакIалде туманкI кьвагьуге.
*Бахъунареб ццин букIунареб, холареб ракI букIунареб.
*Бахьинаб надалдаса гьоко богIол цIоларо. Халатаб гарбидаса къвал харил бахъуларо.
*БахIарав чи рогIокълъугеги херав чи канлъукълъугеги.
*БахIарго херлъугеги, херлъун хъарсинлъугеги.
*БахIарчиясул къайи буго чучаб бутI гIадаб жо.
*БахIарчиясул кIиго рачел буго, цоябниги чучани чилъи холеб.
*БахIарчиясдаса хIинкъуге, хIалихьатав гьудуласдаса цIуне.
*Бацизе кIолареб кIалтIуги рагьуге, бичизе кIолареб гарацIги баге.
*БацI бихьараб хIама хIохьокьаги хIинкъулеб.
*БацI унтуе кьижулеб, кьалуе борчIулеб.
*БацI хIинкъизе хIамица гIундул кIорокIулел.
*БацIги циги багъана, цараца би чIикIана.
*БацIгун багъун, чахъу бергьинаро, чугун дурун, хIама бергьинаро.
*БацIикьа хIинкъарас гIи гьабуларо.
*БацIил бетIер тарщида чIинтIе.
*БацIилгун гьудуллъиги те, гьойдулгун махсароги те.
*БацIица гурони цIцIе чIваларо, цIцIеца гурони бурутI гьабиларо.
*БацIица гьабураб гьойца куна.
*БаиIица кIал чIвараб жо бацIие те.
*БацIица цIцIедуе гIадин багьана гьабуге.
*Бачалъ чудак гIадин чи бегьиларр.
*БачIинеб, бачIинареб лъалареб гIурус, бачIинчIого букIунареб хасел.
*БачIинилан къо бачIунаро ккелилан зияде кколаро.
*БачIунаго лълъар кквечIони, лъутун унаго рачIчI щоларо.
*БачIунебги борце, унебги борце.
*Бащалъи гьабунагIан, гьуинлъи цIицIкIунеб.
*Бащдаб бугIа бичун данде жо босе.
*Бегараб бакъун хвараб, бахъараб гIорцIун хвараб. КIалдибе борта, багIар гIеч.
*Бегараб бацI бакъараб, бахъараб бацI гIорцIараб.
*Бегун кьаралъиларо, кьижун бечелъиларо.
*Бегун хвараб гъалбацIалдаса бахъун хвараб гьой лъикI.
*Бегун унеб гьакида аллагьас щиб гьабилеб.
*Бекани бох я халалъулеб, я къокълъулеб.
*Беканиги кьоларев чиясулгун хоно чIваге.
*Бекарасда гурони бохдул унти лъаларо, бихьарасда гурони гIосол xlapa лъаларо.
*Бекьарасе бекьараб ракьалдасан буссуна.
*БекьичIес хур бецуларо.
*БекIкIулеб гьецIохъги валагьуге, бичIулеб цIулахъги валагьуге.
*Бер гIункIрукъалъ бацIцIе.
*Бер хъантIуге, боцIудаса чIухIуге.
*Беразда гуреб канлъи бихьулеб, рекIедайин.
*Беразда квер лъураб мехалда гьабиялдаса, михъазда квер лъураб мехалъ гьаби лъикIаб.
*Беразе макьу хирияб, рокьуе свади хирияб.
*Бералда бихьараб битIараб, гIиналда рагIараб гьереси.
*Бералда бихьараб гIадаб даран букIунаро.
*Бергьараб хьечIого къуралъе лъин щоларо.
*Бергьарасул ярагъ магIида букIаго, къурасул ярагь чвархъулеб.
*Бергьунгеги, къогеги, къацандулел чIогеги.
*Берцинаб кIалзуе кIиго бутIа бараб.
*Берцинаб бихънялдаса сурукъаб букъи лъикIаб.
*Берцинаб рагIуца борхатаб мегIер кьухъур гьабула.
*Берцинаб рагIуца маххул каву рагьула.
*Берцинавги сурула, санагIалъи гьечIони, Сураралги рокьула, рокьул дангъва бугони.
*БетIер бекилалде къай.
*БетIер бичун, чед босуге.
*БетIер бокьаии, гьа, хIатIал!
*БетIер бугони тIагъур камуларо, тIажу бугони рухьен камуларо.
*БетIер квачан хьихье, чехь бакъун хьихье.
*БетIер радал батулеб бакIалда лъе.
*БетIералда лъезе тажалдаса гъоркь лъезе бакI лъикIаб.
*БетIералдасан тIокIкIинчIеб лъин, ахадасан тIокIкIунаро.
*БетIергьанчиясул чехь унтичIони, чияр мугъ унтуларо.
*БетIергьанчи хвадилан гIакдае чуриги кьун, чIаго хутIадилан оцое накку баге.
*Беццав чияс нух малъун, нухда витIун ккеларо.
*Бечедасул рокъоб къойил бертин.
*Бечелъи хола, махщел холаро.
*Бидаяб чу гIадин вукIа, чалияб кви гIадин вукIа.
*Бидул чIорто — чIегIераб жо.
*Бидуласул гьой кьарияб, гьардухъанасул къвачIа кIудияб.
*Бикъарав вакъула, вагъарав къола.
*Бикъила — вакъила.
*Бикъула — вакъула, вакъула — бикъула.
*Бикъуге — хIинкъуге, гьереси бицунге — нечоге.
*Билараб жо хIатIаца балагьуге, ботIроца балагье. Гьереси бицунге, дуе хайирабгIаги.
*Бихъарас букъе къохьол зоб, (хъабарча) Tlypac бацIцIе квасул кун.
*Бихьа-бихьараб бицине гуребила рохьобе хIама унеб.
*Бихьарасда гурони, балагьалъул кьогIлъи лъаларо.
*Бихьарасда рагIарас бицунге.
*Бихьарасул рагIи рагIарас гьереси гьабуге.
*Бихьизе — хIан, хIанчIизе — муч.
*Бихьиларилан цIогьги гьабуге, рагIиларилан рагIиги бицунге.
*Бихьйнчи вокьила, кьурун михъ ккурав, Кьурдухъан вокьила свери гIатIидав.
*Бихьйнчи ватани, бихьйнчи гIадин вукIа.
*БихьунгутIи гурони, хIехьонгутIи гьечIеб.
*БитIараб бицине бокьани, гьитIинасда гьикъе.
*БитIараб бицине ккола, бицараб кквезе ккола.
*БитIараб жо лъеца гъанкъуларо, цIеца бухIуларо.
*БитIараб натIид борце, тIекъаб къалмиде рехе.
*БитIун ккараб — рокьи, мекъса ккараб — кьал.
*БитIун ккани, рокьи, мекъса ккани, кьал, КьучI гьечIеб жо буго берзул ба-лагьи.
*БитIун кIалъай гьабурав кIодолъиялде щола.
*БицанагIан рагIи гIемерлъула, бухъанагIан ракь гIемерлъула.
*Бицани бабалабги, бицани дадалабги.
*Бица-бицарасда хадув вилълъунге.
*Бицанщинаб рагIиги букIунаро, хIамагIанаб бацIги букIунаро.
*Бицараб рагIи кIочарасда бицарад чиги кIочола.
*Бициндал тIекъав лъала, вилълъиндал рекъав лъала.
*Бицине вортуге, гьабизе ворта.
*Бицун бахъунареб чIамучIаб хабар, ЧIаран бахъунареб рачI халатаб хур.
*Бицунге рагIи, тIаде чи вачIингун къотIизе толеб.
*Бицунеб мехалъ гьоцIо гьекъолеб мехалъ загьру.
*Бицухъе букIунеб гъаримаб рагIи, Абухъе букIунеб хIатIал гьечIеб кечI.
*Бичараб жо — бортараб жо.
*Босараб жо — батараб жо.
*Бичулеб жоялда тIад ратIал гьанал чIвани, томен тIокIаб щола.
*Бичун нух босуге боцIи кьун кьал босуге.
*Бищун гьуинаб жо — макьу.
*Бищун рахIатаб мех буго дида бахIриги бахIриялда дунги рихьичIеб мех.
*Бищун халатаб жо — мацI.
*Бищун чIухIараб жо — хIелеку.
*Богол рагI — ризаб жо.
*Богун вагъарав хекко къола.
*БогIол мугьгIан цоязе рокьани, гьалил мугьгIан цоязеги рокьула.
*БогIол рокьи букIунеб.
*Бода гьоркьоб тIон биххани бетIергьанчиясе тIукъби камула.
*Божарав чи вугилан рекIелъ бугеб бицунге.
*Божи бугеб магIардайила хIамил гIундул хутIарал.
*Божуда рекIкI гьабуге гьерсиде реччеб тIоге.
*Бокьа-бокьараб гьабунила хIамил гIундул халалъарал.
*Бокьани, цебе къотIун билълъунебйла дуниял, бокьани хадуб цIан бачIунебила.
*Бокьоб гьечIеб гIи къватIибе бачIунаро.
*Бокьулареб жо рагIуларо.
*Бокьуниш хIамида хIучч бахъунеб (гьучч бахъунеб).
*Болъо борхалъана, нух рикIкIалъана.
*Болъонид хIур кванан, хIамил гIулдул чухIун (чIахъадерил).
*Боржалида хабар кьара гьабуге.
*Бортаян гьойда абун, гьаян гIанкIида абун.
*Бортун араб нусалдаса нахъе хутIараб лъел лъикIаб.
*Бортун унеб генуда гибигун унеб гIеч речIчIараб.
*Борхатаб магIарде гьури кколаро, берцинай ясалде рагIи холаро.
*Борхатаб тIасан биччай, тIуцаб гъоркьан биччай.
*Борхьил аздагьо гьабуге.
*Борхьил бетIер аздагьо лъугьиналде чIинтIе.
*Бох бекараб цIцIеде рицIцIил гьветI бегараб.
*Бохъ валагье, чохъ валагье. БоцIи бахIарчиясда хIатIикь букIунеб.
*БоцIи къваригIуна лъабго къоялъ: хвараб къоялъги гIураб къоялъги, гьобол вачIараб къоялъги.
*БоцIудаса чIухIуге, чияр гьумер бухIуге.
*БоцIул квешлъи — хIалакълъи, хIамил квешлъй — гIин дали.
*БоцIул хьон рагIийила, гIакдал рахь руссунила.
*БоцIул хIисаб цIаге, хIара босе.
*БоцIухъ гIумру бичуге, чадихъ намус бичуге.
*Бригадир лъикIав вугони, бригадаги лъикIаб букIуна.
*Бугеб бикъун чIарасда квешдб къо чIаги.
*Бугеб гурони, кьезе кколаро, кьураб гурони квине кколаро.
*Бугелда ракI рази гьабе, гьечIелде хьулхьудуге.
*Бугъие бугъа камуларо.
*Бугъил лълъаралдаса цIуне, чол малалдаса цIуне, квешаб, чиясдаса кинабго рахъалъ цIуне.
*БугIа хIурулъ бекье, роль хIарщулъ бекье.
*БукIараб квеш, ккараб лъикI.
*БукIаралдаса бугеб лъикI.
*БукIунареб чIанкIкда кIиго чIаву бадулеб (гьерекIдерил).
*Бурулъ чIагIаги чIвавулъ квасги квешав рососда бихьуге.
*Бусен тамахаб тIамулеб буго, вегизе къвакIараб букIинин ккола.
*Бусен цIилъани, ракI цIилъула.
*БухIараб кьечIони, бокьараб щоларо.
*БухIаралъусайила къехь тIолеб.
*БухIарас гурони хIал абуларо, унтарас гурони агь абуларо.
*БухIилаго кванаге, квандеги пударуге.
*БуцIцIа, кIал! БуцIцIинчIони, борта, зар!

== В ==
*Вагъулев ккве чи.
*Вакъарав вехьасда гирун унеб гьорчо чедилан кколебила.
*Вакъарав квен гьабизеги виччаге, квачарав цIа баяизеги виччаге.
*Вакъарасда лъорове вугьарав лъугьаравила.
*Вакъиларилан къаде квенги тоге, роцIцIун бугилан буртинаги тоге.
*ВакъичIого кванаге, кеп щвечIого велъуге.
*Вакъиялъе дару — кванай, налъиялъе дару — бецIи.
*Вакъун вугиш? — ГьечIо. МагIурал бахIарчиясул жавабал. Къечон вугиш? — ГьечIо. Квачан вугиш? — ГьечIо.
*Валагьарасе бигьаяб жо буго гIодоб расанди.
*ВалагьичIого векерарасул квергIаги гIодоб чIвала.
*Вас вугев эбелалъул гIеретI борхуге.
*Вас гогьдаризавуни, чухъа халат лъугьуна, яс гогьдаризаюни, мерго тIалаялда тумакI речIчIула.
*Вас квешав вугониги, нус лъикIай щваги.
*Вас хварай эбелалъул гIадаб магIу букIунареб.
*Васаз кочIолъ ахIулареб, ясаз магIилъ бахъулареб.
*Васал чанадулеб чиярги гIадат, Эбел чанадиялъ чара хун буго.
*Васасе ригьин гьабиги, ясалъул рагIи бицинги рагIулъе нуцIа рагьи буго.
*Васасул лъималаз нилъеран абурабила, ясалъул лъималаз нижеран абурабила.
*Васниги ясниги гурони чIужуялъ басриял хьалбал гьаруларо.
*Вахъине лъаларев гIодов чIезавуге. ВахIалда хIатIал рукIунаро, гьарчида берал рукIунаро.
*Вахъун чIун хIалтIарав вегун кваналев.
*Вацан кьабуниги, къотIула, тушманан кьабуниги, къогIула.
*Вацго вац вугониги къолол бетIер гьабе.
*ВацIцIадав вахъинчIони, хъубав тIатунаро.
*ВачIаги лъала дида вачI-вачIги лъала.
*ВачIинеги лъай, инеги лъай.
*ВачIуневги гIадат, вахъуневги гIадат.
*Вегизеги лъай, вахъинеги лъай.
*ВелъанагIан гIодизе ккола.
*Вере, гъапу рагьуге, гъванкан чияца къалеб.
*Вере, тIокIлъуге! ТIоклъани, камула.
*Вереялъ гьорчо кколаро.
*Вехь вокьарасе гьойги бокьулеб.
*Вехь гIияда нахъа лъикав, гIел руккалилъ лъикIав.
*Веццуге, какизе ккезе гурин, какуге, веццизе ккезе гурин.
*Векьарухъан къуни, кьал къолеб.
*ВитIун чиясда нич гьечIеб, гьарчида бер гьечIеб.
*Вихьизе гохIдеги вахун, вахчизе кIкIал балагьуге.
*Виччун чи холаро.
*Вокьуларев чияс гьабураб жо — кинабго квешаб.
*Вокьуларев чиясда аскIоялдаса ракьул гвандинир лъикIаб.
*Вуссине свери тIагIунгеги, сверизе ватIан тIагIун геги.

== Г ==
*Гагу хунилан хур бекьичIого толаро.
*Галица буххун ралъад тIагIинаро.
*Гама лъикIаб букIиналъ ракъдада хьвадуларо.
*ГамачI речIчIаниги, хоно, хоно речIчIаниги, хоно.
*Гамач гебегунилан мугIрул багьа хвеларо.
*ГамачI гъогъол гохIда лъикI.
*Гамидаги вукIун, гамихъангун вагъуге.
*Гамихъан кьал гьавуге, кьурулъан на бахъуге.
*Ганщида данде бани, бече тIомода лъола.
*Гаргадизе лъачIони, гаргадичIого вукIинегIаги лъазе ккола.
*ГаячIилъ речIчIаниги руз холеб, гамачI речIчIаниги руз холеб.
*Гважуда кIалдибе тIил бегьуге.
*Гважуца рачIчI хьвагIичIони, гьой хадуб бачIунаро.
*Гванзаб хIал, хIораб рахь.
*Гурга кварал, чед кварал чиядаго рагIичIо, Цо квараб дир макари годекIаниб лъун буго.
*Генул гьотIодаса гIечI чIваге.
*Гирулеб гьецIоялда хIет бижуларо.
*ГодекIан цIакъаб жо, хIикматал щвани, ХIалихьатал чагIалъ гIодов чIечIони.
*ГодекIаниб лъикIаб жо — миккихIехь.
*Гозо сверичIеб жоялъ чан гьабуларо.
*Гордилъ цIул гьабе, цIулалъ гъабу гьабе.
*Горил рагIал гьечIеб, рагIул ахир гьечIеб.
*ГохIда гьабун хIор чIеларо, къан хIамил рачIчI чIеларо.
*Гудрада тIатIи гIункI гIорцIизе гуребила бухьунеб, гудраца гIункIкI кквезейила.
*Гулгун хурибе инаро, хума чIарадиларо.
*Гулла-хер гьечIони, чан щоларо.
*Гуллида гIанкI речIчIун буго.
*Гуллица цо чи чIвала, мацIица нусго чи чIвала.
*Гунаш магIна гьабуге, битIаралъе нух биччай. (Гунаш магIна абула гIаксалда бичIчIиялде).
*Гургинаб тIад чIеларо, чIинтIараб гириларо.
*Гучид ца бихьичIого, царад магъ хьвагIуларо.

== Гъ ==
*Гъабу релълъараб бугониги, цIибил батIи-батIияб букIуна.
*Гъадица гъадил бер бахъулареб. Гъадица нухъил бер бахъараб.
*ГъалбацI гьечIеблъи лъани, рохьоб ци басандула.
*ГъалбацI царае хан буго.
*Гъанкъилищан абурабила тIохоца, балагьилинха цоян абурабила родоца.
*Гъасда кватIани, я гIемер лъин гьекъола, я лъадулгун рагIи ккола.
*Гъасда гьудул гьавуге.
*ГъветI бахIаргойин гьетIулеб.
*ГъветIалда релълъараб пихъги букIуна.
*Гъеду къакъадунилан лочнол къадру хвеларо.
*Гъогъолъейила гьорчо рехулеб.
*Гъодоца буххун, ралъад тIагIарабила.
*ГъотIое къимат пихъ бихьун кьола, гIадамасе хIалтIи бихьун кьола.
*ГъотIол рагIад хIохьоде сверичIого букIунаро.
*ГъотIол хал гьабуге, пихъ кванай.
*ГъоцIоца махх ккола, росас чIужу ккола.
*Гъутабазда гIазу — гъудузе бертин.

== Гь ==
*Гьаб кIочараб бихьугегиян абурабила гирун унеб бетIералъ.
*Гьабигьанасда гьабил дваргъи рагIулареб.
*Гьабигьанасул чед кIудйяб, чанахъанасул гьан кIудияб.
*Гьабизе бокьаии, кIоларебги лъаларебги жо букIунаро.
*Гьабизе жо тIагIарас как бала, кваназе жо тIагIарас кIал ккола.
*Гьабизе Карим — кваназе ГIаща.
*Гьабизе лъарасе квасул дуниял, квине лъарасе нахул дуниял.
*Гьабихъги къвачIа мах бахараб рекъарабила. (гIонкIкIол кици).
*Гьабихъ вугев вакъуларо, корохъ вугев вугьуларо.
*Гьабихъа хъанда гIадин вуссана.
*Гьабихъего сверулеб дуниял, чадихъего бекулеб.
*ГьабичIеб жоялъул цIар рагIиларо.
*ГьабичIесе ечIилан магъилъ хIинчIги ахIдола.
*ГьабичIони, жо букIунаро, бекьичIони, хур букIунаро.
*Гьабулаго квинчIони, кунаго хутIула.
*Гьабун-гьабунила гьндалъесул гъвала лъугьараб.
*Гьабун куцараб квер, кванан куцараб чехь.
*Гьабуни букIунеб жо буго кеп. КIваричIеб гьабуни, кIваричIеб лъугьуна.
*Гьабунщиналде бухIун лъин щвана.
*Гьабураб квание чи камуларо.
*Гьабурас какулеб, кварас беццулеб.
*Гьабурасе гьабизе цо къоги — нусго сон, нусго сонги — цо къо.
*Гьабурасе гьабураб батула, гьабичIесе гьабичIеб батуларо.
*Гьабухъе букIунеб жо буго дуниял.
*Гьавудила — гIорцIила, гIодов чIела — вакъила.
*ГьарудичIони, кваналаро, квалквадичIони, букIунаро.
*Гьарудуларел квераз квасул нухи къаларо.
*Гьир бакIлъани, хIама чIола, хIос бекани, гьоко чIола.
*Гьирда къачIони, къвачIида батуларо.
*Гьиридаса тIутI бачахъе. Гьури хIалакъазул хIалтIуда цIа рекIуна.

== ГI ==
*ГIака бечIчIизе лъаларелъ «лолон гьетIун бугилан» абурабила.
*ГIакъуба бихьичIес къо хIехьоларо.
*ГIедал течIони, хведал толеб.
*ГIемераб рокъоб лъикIаб, рекъараб ургьиб лъикIаб.
*ГIемер чIейги цIар гуро, чIечIого вилълъинги рецц гуро.
*ГIолохъанчи дицаги реханин, херав чияс дунги реханилан абурабила нухалъ.
*ГIор щун букIаго цIул бахъе.
*ГIурай яс рокъой йигони, нусалъе рахIат толаро. (КIиабилей якьадалъ нусалъе рахIат толаро).
*ГIурул рагIалде щвечIого хьитал рахъуге.
*ГIурул хIарим гIоралъ уна, лъарал хIарим лъаралъ уна.
*ГIурусазул незнаю нусго томеналъул багьаяб.
*ГIухьби гIемераб гIи бацIица гьурула.

== Д ==
*Дагьав гаргаде, гIемер хIалтIе.
*Дагь кIалъалесул хIалтIи гIемераб.
*ДагIнил цIоко кьун, цIел хъвайи босуге.
*Дадил ургъел гIоркь ккурас гьабила, гIиял тIалаб тIил ккурас гьабила.
*Дангизеги дун дангун, донкIинивги дун тIамун.
*Дандежоялъул хур бекьулареб.
*Данде ккарав чи чIвараб, чанай араб гьой чIвараб.
*Даран рекIкIалъ гьабула, ригьин реццалъ гьабула.
*Дармил эбел-эмен гьечIел.
*Дармица къей — анкьил ургъел, Хуруца къей — лъагIалил ургъел, Ригьнаца къей — гIумруялъул ургъел.
*Дару камураб унти букIунареб, багьана камураб гьереси букIунареб.
*Дида ракIалда цIани, цIаназда ракIалда цIанкьеро.
*Дида чанги бакъан лъалаанилан абурабила къоркъоца, щокъробе лъин кIанцIун, гъанкъилебилан гуребани.
*Дие хъвалеб чагъана, чахъабазе бачунеб наку.
*Дие щибан абун буго гъоркьа палугьанас.
*Дир-дуралъул бицани, рос-лъадулцин рагIи ккола.
*Дир хур багъарулеб гьечIо, дур гIи багьарулеб буго.
*Дир хIатIал свакачIого, дир къваригIел тIубаларо.
*Дирго боцIи чияеги кьеларо, чияр чулпа диеги бокьиларо.
*Дида абилеб дуца абуни, дица щиб абилеб!
*Дица кьуни, диеги кьола.
*Дицани как бала, амма дир куйдуз баларо.
*Долого бекьараб хуралдаса квер босе.
*Доморун вегарав диндарун вахъуна.
*Дуда тIил кьабизегIан чIа кьурдизе.
*Дуда цо лъала, царада кIиго лъала.
*Дуда ццин бугони, дандеясдаги ццурараб гьоло букIунареб.
*Дудаго натI букIаго чияда бугеб рокьоб борцунге.
*Дуени дир РахIматги йокьила, амма кьеларо.
*Дуего бокьулареб жо чияеги гьабуге.
*Дун вазнивги дица вазнивги чи дида чабхитIасан ваккаравго лъала, (магIладерил кици).
*Дун кибе! Дун кибе — ян букIунебила талихI, ахирги рощногохIде кколебила/
*Дун хIежалде инилан абурабила мочол мугьалъ. (гьунар гьечIев веццарухъан).
*Дун чияда хъваларо, чи дидаги хъваге.
*Дунан абуге, нил-ъан абе, диран абуге, нилъеранабе.
*Дуниял буго баиДихъего билълъунеб жо.
*Дунял гьабизе ккани, я рокьи букIине ккола, я жахIда букIине ккола.
*Дуниял-гIаламги гIуцIцIун, рокIкIен гIицIго хутIулебила.
*Дуниял къваридав чи вуго чи чIварав чи.
*Дуниял роцIцIун бугилан буртинаги тоге, вакъиларилан къаде квенги тоге.
*Дуниял буго гьобо гIадаб жо.
*Дур-дурун хьонде унарей, хъан-хъамун бакъде унарей.
*Дур ургъел гьабуларесдехун ургъел бикьуге, Мун вокьуларезул кумекалде хьул лъоге.
*Дур хIал дица бихьилаан, хIарщукъали, гьадаб аллагьасул тушман гьаваялда гьечIебани.
*Дур цIар ахIичIого, ияян жаваб кьоге.
*Дураб бихьун дираб, дираб бихьун дураб.
*Дурго гIайибал рахчун, чиярал къватIир чIваге.
*Дурго рагIад кIодолъун бихьуге.
*Дурго рагIи ккун чIоге, дандеясухъги гIенекке.
*Дурго чода барахщун, чияр чу рекIунге.
*Дургояб чвантиниб тун, чияр квен кванаге.
*Дургун бакъан рекъоларесулгун къайицадахълъи гьабуге.
*Дургун ракI сукIарав, салам кьун нечезаве.
*Дуца эмен кзаназавураб щурминисан васас мунги кваназавизе вугев.
*Дуцаго дудаго зинкIкIе, чияда зинкIкIани кин букIунаян бихьизе.
*Дуцаго рехичIел хинкIал хIарччиниса ралагьуге.
*Дуцагр гьабуралъулги багьа гьабе.
*Дуцаго гьабураб лъикIлъи кIочене те, дуего гьабураб кIочон тоге.

== Е ==

== Ё ==

== Ж ==
*Жавгьар кисинибги тун, капек балагьуге.
*Жадул лълъар гьекъезегIан, цIадул лълъар гьекъей лъикIаб.
*Жакъа кунеб квен метералде те, метер гьабизе бугеб хIалтIи жакъа гьабе.
*Жакъа тани, метер гьабизе ккола.
*ЖамагIаталъул пуруц кьурдаги рекIуна.
*Жаниб жо гьечIеб къвачIа гIункIкIаца букъуларо.
*Жиб-жиб росолъ гьобол лъикIав.
*Жиб гьитIинабгIан цIунцIраялъ ракь гьобогьуна.
*Жибго-жибго биччани, ябу чуги бергьуна.
*Жибго къвакъвадунила мокъокъица бусен тIатинабулеб.
*Живго гIодов ккарав хекко вуцIцIуна.
*Живго жинцаго веццаниш — хвана хIалтIи.
*Живго цохIо сапаралдё унесул берал мугъалда нахъа рукIине ккола.
*Жинда бугеб рухI бихьунила хIанчIидаса би баккулеб.
*Жиндего ккараб мехалъ чучун, чияде ккараб мехалъ хIамалъун.
*Жиндирго рокъоб къадацаги кумек гьабула.
*Жиндирго чорхолъ гьечIеб чияца босуларо.
*Жинцаго бухъаралъубе живго ккола.
*Жинцаго живго квегъарав каламалъулъ цIунула.
*Жого гьечIого жо букIунаро.
*Жого гьечIого санде рахъу щваларо.

== З ==
*Загьруги лъазабе, гьекъечIого тезе.
*ЗагIипасде къавукъунге, къадарав чиясулгун хоноги чIваге.
*Заз бекьани, заз бижула, унти бекьани, толо бижула.
*Заман букIана боз щолареб,
*Заман бачIана дарай гIолареб.
*Заманалъ гурони чи квегъуларо.
*Заман нилъеда рекъечIони, цилъ заманалда рекъезе ккола.
*Заназда кьурдуге, майданалда кьурде.
*ЗахIмат бихьичIого, рахIат бокьарас, бекьичIого лъилъе, нилъ гьечIого хур. 
*ЗахIмат бокьичIого, рахIат бокьарас, Бакьулъа гIункIрукьалъ кьурун бацIе кIал.
*ЗахIмат бихьун щвараб шагьи чIобого швараб гъурушалдаса кIудияб.
*ЗахIматалъ цагъур цIола, царгъица рукъзал рала.
*Зобалда кьвагьараб ракьалда тIатарабила.
*Зобалъул кьералъухъ валагьуге, ракьул куцалъухъ валагье.
*Зулму гьабуге: мун кьижула, дуца зулму гьабурав ворчIун вукIуна.
*Зулмучиясда зулмучи гъеждасан ваккун вукIуна.
*Зурма рекъезе къали к!утIулеб.

== И ==
*Инаро дун хIорихъе, хIатIазде бакъ щвечIого, (кIухIаласул кици); ХIетIеги бахъиларо, гурга кодоб кьечIого.
*Инсул гьоболгк тоге, эбелаб нухги тоге.
*Инсул рател бичарас бачагохIал росула.
*Инсул хIатI босуларев вас вукIунаро.
*ИнчIого къоги беццуге, вихьичIого чиги веццуге.
*Исана сон савуд хварабгIаги.
*Их бащалъизегIан божи бугеб хур тоге.
*Их лъамалъичIого, лъидир бакъвалъуларо.
*Их тIеренаб бачIани, тIил бегIераб букIуна.
*Ихдал кьижани, кьиндал вакъула.
*Ихдалия лъалъ — гъотIол карае, Хасалил лъалъ — кьолбое.
*Ихдалил къоялъ лъагIалица кваназарула.
*Ицикоги кетоги цого жойила.
*Иццазулин лъар лъугьунеб, яъаразулин гIор лъугьунеб.
*Иццул бетIер — тIохил гомог.
*ИчIгоялъ гьабе, лъабгоялъ кванай.

== Й ==

== К ==
*Каву къаси рахай, радал ричIе.
*Каву тезегIан тIех, тIох тезегIан карш.
*Какни базабунин, алхIамгIаги цIализабе кIолеб батани.
*Калек камун, шагьи босуларо, шагьи камун гьуруш босуларо.
*Камиллъигун моцI тIаса бекула.
*Каранцайин МухIама рехарав.
*КартIинибе квер бегьани, гIонкIкIоцаги хIанчIула.
*Карщ бухIун тIей, хIисабин.
*Катида цебе мохмохги тоге, гIун хадуй ясги рокъой тоге.
*Катие махсара — гIонкIкIое — гажи.
*Катил кумек бугони, гIункIкIазул хIал кколаро.
*Кваназе бокьараб мехалъ катица тIинчI рахъдалъ чIвачIвалебила.
*Кваназе лъачIони, хIалакълъула, хIалтIизе лъачIони, мискинлъула.
*Кванан гIорцIичIев чIчIикIун гIорцIиларо.
*Кванан рахъараб мехалъ рукъ чиярлъула.
*Кваналареб хIамица ХIоцо мегIер бегуларо.
*КваначIого хIалтIуге, хIалтIичIого кванаге.
*КваначIого хIалтIуге: черх нахъе ккола, хIалтIичIого кванаге: рукъ нахъе ккола.
*КвинчIониги гьан кьарияб лъикIаб, кьечIониги мадугьал бечедав лъикIав.
*Кварабги гьекъарабги — нилъер, квинчIого, гьекъечIого тараб — чияр.
*Кваралъ эхеде, ххуралъ гIебеде.
*КвартIил гIуж лъунилан гIарцул къимат холаро.
*Квасул куналъ зоб кквеларо, зулму чияс ракь кквеларо.
*Квачан цо рас бортизегIан, хинлъун цIоко хIулизе бокьилилан абурабила цараца.
*Квен гьабизе жо тIагIараб мехалъ, жибги бичеян абулебила хьагицаги!
*Квен дудаго цебеса квакай.
*Квен цIехон гьобол вачIунарев.
*Квер багъаричIони, кIал багьаруларо.
*Квер кIобокIунилан килищ бортуларо.
*Квер ракул цIечIони, кIал нахул цIоларо.
*Кверал хIалтIула, бетIералъ малъула.
*Квералъ бичизеги кIолареб, кIалалъ бичизеги бегьулареб.
*Квеш хIалтIарасул — хIамица, ХIал барасул — гьакица.
*Квешаб нухдасан рештIунилан хварав чи цониги вихьичIо, рекIун хварав гIемер вихьана.
*Квещалде мутIигIасда хIакъаб жо бичIчIуларо.
*Квешасдасан квешлъи, лъикIасдасан лъикIлън.
*Квешасдасан квешлъи, хьагидаса лахI.
*Квешасе вагIза гьабе, гьуинлъи бердин гьабун.
*Квешлъиялъ лъикIлъи гьабуларо, гважуца кьегIер гьабуларо.
*Квинарищан абураб жо — кванагеян абураб жо, гьекъеларишан абураб жо — гьекъогеян абураб жо.
*Кето хIалакъасеги хIама кьариясеги яс кьоге.
*Кибе гъугъаниги, Гъунибе цIад.
*Кибе ун букIараб, гьитIинаб, кIудияб балагьизейиш?
*Киве аниги хадув, хабалъеги цадахъ.
*КигIан битIарабгIаги, мунго дуцаго беццуге.
*КигIан гIадалавниги, гIебеде нух бокьила, ГIемерго гьагавниги, гьакил шагьра бокьила.
*КигIан дунго битIаниги, каратI битIуларин диран абулебила борхьица.
*КигIан лъухьаниги къотIуларо тIухьиялъ жо.
*КигIан хьихьаниги, бацI рохьобе гурони балагьуларо.
*Кидаго вехь гванзаб чол бетIергьан.
*Кидадай дун херлъила, бахIараб мехалъ гьарурал гьунарал рицине.
*Кинабго оцода гуребила рекIелъ ракьа букIунеб.
*Кинавго чияс пуни, гьури багъарулеб.
*Кинидасанго бай бихье, хвезегIан цIалде.
*Киниса гьабуниги — дие гъедо. (Киниса гьабуниги, дие мекъса ккола).
*Киса катие бахъухъ (КвинчIо катица бахъухъ).
*Киса щварабали лъалареб боцIи, кибе арабали лъачIого тIагIуна.
*Кисан гирарабги гьорчо кIкIалахъе.
*Кодоб кватIани, болъонил цIоко цIеллъун бихьулебила.
*Кодоб кквезе гIоркь гуреб, гIодоб лъезе тIино гуреб. (ХIасил кколареб рагIи, рагIалде бахъунареб хIалтIи).
*Кодобе кьураб рукIкIен тIад гьабураб маргъалалдаса лъикIаб.
*Колол гьойда хIапизе лъалареб.
*Корохъ гьабизе яс, гьабихъе ине нус.
*Куркьби рижани, хIинчI босада чIоларо.
*Кутул гьечIеб гьорор гIункIкIал расандула.

== Къ ==
*Къад кьерхун, къаси роцIцIен — хур-хералъе балагь, Херав чиясул бах!арай лъади-рукъалъе балагь.
*Къададаги гIундул ругел, гIалхудаги берал ругел.
*Къадал кьучI х!амайила, хIуби кьекIкIелила.
*Къадарал жал гьаризе бегьуларебл'ьи лъазе кколеб гIадин, къадараб цIар лъеларедухъ хьвадизеги лъазе ккола.
*Къаденахъе мегIерги бегуге, бакъанида росоги тоге.
*Къан хIамил рачI чIчIоларо, хIурул гьабун чед чIоларо.
*Къандалъоялъубе рехун, гIебу бахчиларо.
*Къаралас гважи беццун бичараб.
*Къарз ваццасе гьабуге, гьоркьоблъи хунгутIизе.
*Къасд бихьун гIамалила, гIамал бихьун хIалтIийила.
*Къасд кканщинаб жоги щоларо, тIалаб гьабунщинаб жоги батуларо.
*Къаси бусада лъечIеб бетIер радал тIаде босизе батуларо, (Къаси вега, радал вахъа).
*КъачIеб хариниб хер бижуларо.
*КъваригIани ахIизе, ХIохьочида цIар лъала.
*КъваригIел ккун ахIулеб мехалъ ХIажимурадил Давуд, къваригIараб жо гьечIеб мехалъ ХIинкIил Давуд.
*КъваригIинчIеб жо босани, къваригIараб бичизе ккола.
*КъватIул цIогьор кIулаца ккола, рукъалъул цIогьор сунцаго кколаро.
*Къебед чIвалароан, къаси бетIер къаданиб жоялда лъун букIарабани.
*Къед биххараб мехалъ бахъинчIеб хIур нахъа бахъунаро.
*Къинаб квер хIорго тани, хIажатаб жо щоларо.
*Къинал кверал хIор гьарун, хIалихьалъи баччуге.
*Къинал ккарал хIор гьарун, хIалихьалъи баччуге.
*Къо радалго буго.
*Къого бихьичIого чилъи бокьарас, Ярагъго гьечIого рагъде къасд гьабе.
*Къойилго букIуна дун аниб (XIамил xlакъалъулъ).
*Къокъид арав хутIарав, халат арав вуссарав.
*КъотIун гIодобе рехун бугониги, чол бохалда божуге.
*КъочIчIоде гIебо гIадин ккана.
*Къуларасе раччи, баччарасе магь.
*Къулиладайилан могьода гьикъарай, къотIиладайилан сумада гьикъарай.
*КъулчIизе кIолареб жо хIанчIуге.
*Къурасул рекIел унти - бергьарав чIвалеб чIор.

== Кь ==
*Кьабураб зар гьанада унтула, абураб рагIи рекIеда унтула.
*Кьарияб чу — лъикIаб чу, хIлакъаб чу — квешаб чу.
*Кьвагьизе-ккани, цIун букIине ккола.
*Кьвагьи гьечIеб бакIалде гIарада баге,
*Кьвагьун бахъунареб бакIалда гIуж баге.
*Кьерхаде хъвараб хер роцIаде бакIарула.
*Кьерханкъо къалъуларо, къокъав чи херльуларо.
*Кьерхахъе зоб букIунаро, рештIухъе бо букIунаро.
*Кьижарав чи — хварав чи.
*Кьижарасе инсул бутIа кьечIеб.
*Кьили чIванилан гIурцIмадул айгъир бахъинаро.
*Кьодукьа гурелила хIинкъулел, гIурукьайила.
*Кьолаго босе, кьабулаго лъуте.
*Кьолесда гьарула, гьабулесда малъула.
*Кьураб босун барще.
*Кьураб квералда лъала, квараб чехьалда лъала.
*Кьурасул квералда гурони, кварасул кIалалда лъаларо.
*Кьурда хоно чIваге.
*Кьурдун свакаравги кванде, гIодун свакаравги кванде.
*Кьуру биххана, борохь нахъе тана.

== КI ==
*КIал биччан къоялъ гьечIеб хоно дие щай? Шал богIое те.
*КIал бугеб чода, чу бугев лъелго.
*КIал цIунарав воххула, хехлъарав пашманлъула (КIал гIемерав воххичIо, вуцIцIарав пашманлъичIо).
*КIалги хъатги Хъандулалъе, хъатиниб жо Денгасе.
*КIалдибе борта багIаргIеч. КIвахI буго сахлъиялъул тушман, хIалтIи буго гьелъул гьудул.
*КIал цIуне, бер цIуне, чияр бицунев вукIунге.
*КIалалъ рии бицун, рекIелъ хасел ккоге.
*КIалалъ реххулаго, хвалчаде квер бегьуге.
*КIалдиса цаби гъиналде пиштIе, гьаракь кIудияб бахъине.
*КIалдисан араб бадиб речIчIула.
*КIалдисан унеб калам пайда гьечIеб бицунге, ГIияда гъорлъ речIчIараб бацI гIадйнан вукIунге.
*КIалзул гьуриялда гьод букIунаро, Гьягал рагIабазда дун божуларо.
*КIалзул рагIи ругьнадаса ссудула.
*КIалцIи бани, чу бекерула, чури тIуни гьой багъула.
*КIалъалареб кIал букIунареб, бакъвалареб ракI букIунареб.
*КIанцIани бох бекулеб, борхалъуде вахуге.
*КIандIун вахъунареб бакIалда хIуч хъваге.
*КIвахI месед гуро, хIалхьи гIарац гуро.
*КIвахIалъ вас гьавуларо. KlвaxIaлъ унтизавула, хIалтIуца сах гьавула.
*КIиго балагь тIаде ккани, бигьаяб тIаса бище.
*КIиго бетIерги рекъани, ункъо кверги хIалтIани, рукъ цебе тIола.
*КIиго бетIергьанчи разияб гуреб даран битIун кколаро.
*КIиго гIанкIида хадув векерани, цонигияб щоларо.
*КIиго чи данде гъуни, гъветI чIезе кколеб.
*КIиго чIужу йигев чиясул рукъ лъухьичIого хутIулеб.
*КIиго чIужу ячине бацI биччан те.
*КIиго харил квацIиялъул кинаб тIаса бищилебали лъачIого, хIама бакъуда хварабила.
*КIилъилалъул гьин гуро, ГьетIарасул си гуро.
*КIиябго бералда чияр лъимал рихьараб мехалъ, цояб бералданиги нилъерго лъималги рихьизе ккола.
*КIудияб оцоца рахъ кIудияб цIала.
*КIудияб унти макъица унеб, гьитIинаб унти кваница унеб.
*КIудияв чи хвани рукъ бухIула, гьитIинав чи хвани, керен бухIула.
*КIудиял ургъалабаз гьитIинал ургьалаби кьеркьезарула.
*КIухIал гIодов вукIун кьижула, вегун кванала.
*КIухIал гIодов чIунги свакала.

== КІкI ==
*КIкIара боржани, гьоко къирула.

== Кк ==
*Кколареб къо босун хвараб хIама.
*Кколаребила чIегIераб цер, кквезе ккани, ункъабго цадахъ кколебила.

== Л ==
*Лабалда хурги бекьуге, бугьаоцги хьихьуге.
*Лабаллъуда хур гьабуге, лъарал рагIалда рукъ гьабуге.
*Лагъ гIадин хIалтIе, хан гIадин кванай.
*Ладе валагьарасе — рахъу, бухъулесе — кани.
*Лал тIамизе бегьулареб къоялъ, къед гьабизеги бегьуларо.
*Ламадур кьуни, дадила, кьечIони, Тиш ХIасан.
*Лачен боржаралъуб гъеду рештIуна.
*Лачеп — чанабе, гъеду — рощноде.
*Лачеиги чучула чи гIемерлъани, чаранги биуна цIа гьалаглъани.
*Ле, гIакълу дагь, тIуруге, гIи тун гIангис киниги; ГIадамал тун хьвадани, хьитал хун басралъулин.
*Ле ян абурасда я, — ян абизе кIоларев чи къватIиве вахъунге.
*Лочнол бетIералда чаргъеду чIезабуге.
*Лъ-а-б-г-о къоялъиш хьихьилел? Лъабго моцIалъиш?—ан гьикъулебила цараца тIанчIазда.
*Лъабкъого сон барав чи — лъилъизе мех щвараб гьохъил хур.
*ЛъабцIул къинлъичIого гIака лъалареб.
*Лъадал бериш?Рокьол гIусиш?
*Лъади лъикIав лъикI вуго, лъади квешав квеш вуго.
*Лъади ячине анцIгоявгун ургъе, йиччазе нусгоявгун ургъе.
*Лъадул букIунила букарараб бакI цо-цо бухичIони рукен (букари) сунареб (къотIулареб).
*Лъадулгун кколеб къецалдаса тIагIан гьечIеб дандежо букIунареб.
*ЛъазегIан харбил багьа — нусго томен, лъан хадуб — цо капек.
*Лъай гьечIевгун ургъани, ургъалабалъе ккола.
*Лъалареб бакIалда адабги гьабуге, гIорцIулареб бакIалда вакъиги лъазабуге.
*Лъаларилан аби — кIалзуе бигьалъи, кIоларилан аби — чорхое бигьалъи.
*Лъалев чиясе гьабида гIаитIеро базе бигьаяб жо.
*Лъалес малъараб гьабичIев мурадалде щоларо.
*Лъалес чу босе, лъаларес куса босе.
*ЛъарагIалда магIаруяасулъеги унге, магIарухъ дибирасулъеги унге.
*ЛъарагIалда чехь цурав, чачаналда мугъ цурав (хур бекьизе кIухIалав чи).
*ЛъарагIасул гьакица гIанкI ккурабила.
*ЛъарагI мацI бицунилан цIамухIор бетиларо.
*ЛъаргIий цIанде, цIорой билде (къункъраби).
*Лъаракьа гурелила хIинкъулел, гIурукьайила.
*ЛъаралтIе гIор кIанцIана.
*Лъебелазул кун, куралазул рукъи (кIиябго бецаулеб буго).
*Лъеда бараб полоп гIадаб жойила рослъадиялда гьоркьоб кколеб кьал.
*Лъеде мугъ чIваге, гьерсиде ракI гьоге.
*Лъеда гьабун накъиш чIоларо.
*Лъезе лъаларес тIагъур бахъуге.
*Лъеца гьобо, цIеца кор.
*ЛъикI букIаго, «патихIа!»
*ЛъикI хьвадарав квеш холаро, квеш хьвадарав лъикI холаро.
*ЛъикIаб батани, канае, квешаб батани, цIадуе.
*ЛъикIаб дару кьогIаб букIунеб.
*ЛъикIаб гьудуллъи хазинаялдаса лъикIаб.
*ЛъикIаб жоялъе къей гьечIеб, къадаралъе бергьенлъи гьечIеб.
*ЛъикIабги бихьаги, квешабги бихьаги.
*ЛъикIаб рагIуда мал баге.
*ЛъикIаб хIама бакIаб букIуна.
*ЛъикIаб дIарагIалда цIадул бетIер букIуна.
*ЛъикIав бахIарчиясул вас къадараванги тоге, къадарав чиясул вас бахIарчиянги тоге.
*ЛъикIалда мал бани, квешалда къвал базе ккола.
*ЛъикIасул лъикIлъиги квешасул квешлъиги кидаго кIочонареб.
*ЛъикIлъи бихьарасул кар, квешлъи бихьарасул малъ.
*ЛъикIлъиялда дебе — квешлъи, квешлъиялда цебе — лъикIлъи.
*Лъин бахунеб мехалъ гурони чахъдада бацI кIочонареб.
*Лъин гьечIеб магIарда чу кIутIулареб, къачIеб магIардаса хер бедулареб.
*Лъин дагьлъигун, гьабил гIузраби тIатуна, херлъигун чорхол гIузраби тIатуна.
*Лъин рахънибе ккола, чи нухде ккола.
*Лъин дIоровулъ цIо бурут!
*Лъимал гьаричIесда рокьи лъалареб, лъимал хвечIесда рухIел лъалареб.
*Лъималазда релъул даги бихьуге, ццидал расги бихьуге.
*Лъималазул унти эбел-инсул гьумер ничараб жо.
*Лълъурдул гъезе араб гъвала, гIундул къотIун бачIарабила.
*Лъун бихьараб кьили лъикIаб, къвагьун бихьараб ярагъ лъикIаб.
*ЛъутIарав щив, букъарав хвад? (махщаликъав устар гIад гьавун).

== Ль ==

== М ==
*МархIабаян кьабуниги, къотIула, ма, хIамаян кьабуниги къотIула.
*Ма дуе, ма дие (даран лъикIаб, маян дуцаги кьураб, маян дицаги кьураб).
*Ма, сахIан гIака бачIунеб, кье сахIан чу бачIунеб.
*Мавул — кьей, кьовул — божи (маян кьураб жоялде божи цIикIкIараб).
*Магъал гьанахъ гьоэр щоларо(нилъее къваригIараб къоялъ лъикIалъулъ квешаб щолареб).
*Магьахъ балагьун кьурде.
*Магъил ургъел гьабулагойила хIанчIил бохдул тIеренлъарал.
*Магьихъ ралагьуге, гьакихъ ралагье.
*МагIарда чан букIаго, чурун хьаг цIеда лъоге.
*МагIарде гъуниги, хIамида заз гурони букъ-улареб.
*МагIарде гIазу бани, гIурдаде саву ккола.
*МагIарзухъан кIалдибегIан къокъаб жойила гьереси.
*МагIарухъ хур хвани, хьиндалазул пихъги хола.
*МагIу рекъезе — рагIи, риба хIалаллъизе — хIилла. (МагIу рекъезе — далай).
*Мадугьаласул хIелеку хъазлъун бихьулебила.
*Макьие сабру гьечIеб, рокьуе берцинлъи гьечIеб.
*Макьу толеб жо — ургъел, гIадан холеб жо — хиял.
*Макьу щварал кьижула, рокьи ккарал свердула.
*Малла-Насрудинил далай лъугIаниги, чIанда хабаралъе лъугIел букIунаро.
*Маяълъа цебеялда хадуб.
*Малъараб гьабе, гьикъараб биде.
*Малъараб гьабуни, дагIба кколаро.
*Малъараб гьабичIев ХIавал Палица.
*Малъарасул кIал бекуларо, кIанцIарасул бох гурони.
*Малъизе чи тIагIунаро, малъараб босаги.
*МалъичIеб гьабуге, гьикъичIеб бицунге.
*МалъичIого хIалтIи гьабуге, ахIичIого кваназе унге.
*Маргьабаца кантIула, магьалуялъ кIвекIула.
*МаслигIаталъ рекъезарула, мацIица ратIа гьарула.
*Махсара гьабе бакI бихьун.
*Махсара гьабе, махсара лъалев чиясе.
*Махсара лъикIаб кIиго чи велъараб.
*Маххул нуцIа цIулал нуцIаялде ккараб.
*Махщалица квен гьабуларо, жинцаго кьола.
*MaxI квеш — сег, сум квеш — [[огоб]].
*МахIалда хIал букIаго, хIетI босе.
*МацI гIадамасул кунге, хIайваналъул кун.
*МацIалда ракьа гьечIо, амма гьелъ ракьа бекула.
*МацIалде гьоцIо тIун, гьодилъ жо баге.
*МацIалда кIолаго, кIудиялде ваккуге.
*МацIид чи чIвала, цIогьод оц хъола.
*Маялда мал бани, кьеялда кьили чIвазе кколеб.
*Маян кьураб босичIони, кьеян гьаризе кколеб.
*МегIер бичилалде хер биче, хер бичилалде хьацI биче (цин къадараб биче, хадуб гурони лъикIаб бичугеян абураб жо).
*МегIер кIкIваниш, гIор кIкIваниш? (яшав гьабизе, гIадамазулгун хIал рекъезабизе гьедигIан бакIаб-захIматаб жоян абураб магIна).
*МегIер мегIералде кколареб, гIадан гIадамасде кколев.
*МегIер мегIералде щун бугилан абуни, божа, гIадамас ругьунаб гIамал тун бугилан абуни божуге.
*МегIер радал беге, гIор къаденахъе бахе.
*МегIергун барщун гIанкI тIубаларо.
*Месед балагьизе арав бухъулаго хваравила.
*Месед хъванилан хъирмил багьа холаро.
*Меседил кверазул багьа гьечIеб, гьел ричун росизе щдоларел.
*Метер гьабулеб жоялде жакъа ургъе.
*Метер гьабилилан хIалтIиги тоге, регIараб мехалъ гьабилилан гIаданлъиги тоге.
*Метер кунеб мохмохалдаса жакъа кунеб гьоэр лъикIаб.
*Метер къоялъул хIисаб гьабичIев нахъа пашманлъула.
*Метер семиялдаса жакъа рагъи лъикIаб.
*Метериса бохха, цер.
*Минуталъ нахъа хутIарав сагIаталъ хадув гъоларев.
*Мискинлъиялъе дару хIалтIиййла, хIинкъиялъе дару таваккалила.
*МичI бекьаралъуб — мичI, жух бекьаралъуб—жух.
*МичIчIил кьолбода кьагIрил тIегь баларо.
*Могьой гьали, гьанай кватIи.
*Мокъиде хъазги бахинабун, хIелкида къинлъеян абуге.
*Мокъокъида чIор речIчIани, чIоролида зунула.
*Мокърукь бетIер тункичIого, гIадамасда гIакълу щоларо.
*Мохмохида нах бахунге.
*Мохмохиде хьул лъун, хьолбодаса ватIалъуге.
*Мохмохил маргьа бице, дада, мохмох кварал гIадин рукIине.
*МоцI нилъехъан бугони, цIвабзазул ургъел кколаро.
*МочIолъан рагIи бугин, рагIал чIван вилълъа.
*Мугъ биччичIого, хур биччуларо.
*Мугъ чIвазе къед бугони, зарул тирхи букIуна.
*Мугъалъ баччиялдаса чехьалъ баччи лъикIаб (квен).
*Мугъзада чед букIаго, чехь бакъизе биччаге.
*МугIрул гIин цIодораб, гIалхул бер цIодораб.
*МугIрул каву гIатIидаб.
*МугIруя рукъги рукъалъул хIубиги гьабуге (Буртинаги чIужуги).
*Мун гъалбацI ватани, гIадамал гIанкIал гуро.
*Мун квазавурав чи — мун вокьулев чи, мун гьекъезавурав — мун рихарав чи.
*Мун кида биххилебан гьикъанила къадада. ХIарщуда гьикъеян жаваб кьунила кьадаца.
*Мун кида холебан гьикъараб мехалъ, нахуда гьикъеян абунила къородисесул лакаялъ.
*Мун лъикIабилан абуни, хIамикIертги бохулебила.
*Мун цIализе иналде, дун цIалун вуссун вукIана.
*Мунги-хан, дунги-хан, чуязе хер лъица балеб?
*Мунго дудаго лъачIого, чияда гIайиб чIваге.
*Мунго дуцаго.
*Мунго дуцаго веццуге, халкъалда веццизаве.
*Мунго цIакъавилан ккун, чи хIакъир гьавуге.
*Мунилан холев дун, хабалъе дун восагиян мун.
*Мун лъил гьакида рекIаниги, кечI гъосул бакъаналда ахIе.
*Муниш наиб? Дуниш наиб?
*МутагIиллъун вугев васасда битIараб гьумер бихьуге.
*Мухь гуреб жо кьун, вехь гурев чи тоге (вехь те, мухь кьун те).
*МухIама хIалтIун, ХIажица кIутIун.

== Н ==
*Нагагь лъаларилан лъабго хьит гьабурабила.
*Наги тIутIги цадахъ хIалтIуларо.
*Наги тIутIги цо тIалинир хIалтIиларо.
*НагIадалаялъул бетIер чIахъаги.
*Наккдалъ бахчун варани тIубаларо.
*Наку щвараб мехалъ щибго кьурдула.
*Налъи бецIиялъ берцин гьабула, гIадан битIараб бициналъ берцин гьавула.
*Насибалдаса ратIалъиларо, гIажалалдаса хвасарлъиларо.
*Нах гIемерлъун карщ холаро.
*Нах тIад ккола, тIухьи гъоркь ккола.
*Нухда букIараб гьой чуруде ккани, чури хIехьолебила, чуруда букIараб нахде ккани, нах хIехьоларебила.
*Нахда чIечIеб гъуд родода чIолеб.
*Нахъ буссун дудаго речIчIулеб чIор реххуге.
*Нахъа бугеб куйдаса кодоб бугеб гIечго лъикI.
*Нахъа гъезегIан тунила къоркъода рачI гъечIого хутIараб.
*Нахъасан чухъа ккурасул чухъил квенчIел дуцаги ккве.
*Нахъе валагьун гьури биччай, цеве валагьун гьорчо биччай.
*Нахъе валагьун кIалъай, цеве валагьун вилълъа.
*Нахъе лъураб жо лъималазегIаги батулеб.
*Нахъе тараб квен катица уна.
*Нахъе тараб порччое гьобол лъикIав вачIуна.
*Нахъеги бицани, рузманалъе гIела (цого жо такрар гьабиялде).
*НацIие квешезе цIаха бухIуге.
*Наял рагъила — гьоцIо тIагIина.
*НекIсияб сон гуро, сонсияб къо гуро.
*Неккияб сонги букIунареб, сонсияб къоги букIунареб.
*Нилъ кьижаниги, мегъ кьижулареб.
*Нилъго нилъехъангойилан абун буго гIатIахинкIаз.
*Нилъедаса бечедаб бакIалдасан ригьин гьабизегIан, гьорода бадире рилълъин лъикIаб.
*Нилъерго рагIиян абун буго цIргьабаз.
*Нилъер къвачIид кколареб чияр цIалкIид кколаро.
*Нилъер чияда, чияр нилъеда.
*Нилъерго хьитинибе ккечIеб цIаялъ хIецIе бухIуларо.
*Нилъер цабзаз кквечIеб чияр кIутIбуз кколаро.
*Нилъер чехь унтун букIин чияда лъалареб.
*Нилъер чехьги чияр тIехги бугилан чохьол чIоло чучуге.
*Нилъерабго чинква (чинкир), чияраб курак.
*Нилъерго лъарал гьаракь бугони, чияр гIоралъул хъуй рагIуларо.
*Нилъерго хIал нилъедаго лъала.
*Нилъеца квараб чияр, чияца квараб нилъер.
*Нилъецаго абураб бокьулеб, чияца абураб бокьулареб. (Нису тIамун тIех кванан рукIин лъикI, тIад вугев чиясе наку чIвазегIан)
*Нилъецаго гьабичIеб нилъее батуларо.
*Нилъеца цIали лъабго къоялъ тани, цIалиялъ нилъ лъабго моцIалъ тола.
*Нич гьечIелъуб яхI гьечIеб.
*Носоца гуреб къотIулеб, квералъин.
*Нохъо тун, нохъо бацIцIалъиларо, нохъо чороклъулеб гIамал течIони.
*НугI гьечIеб жо — гьереси.
*Нусалда бичIчIизе ясалда абулеб.
*Нусго томеналъул багьаябги букIуна гьереси.
*Нух бекьуге, хур бекье.
*Нух гьечIеб кьуру букIунареб, кьо гьечIеб гIор, букIунареб.
*Нух къваридав чи — хьитал къарав чи.
*Нух лъикIабани, нухда хер бижилаан.
*Нух цо гьабе, роцен кIиго гьабе.
*Нухда иналде гьалмагь валагье.
*Нухда унаго, радал хекко вахъа, бакъанида хекко рештIа.
*Нухда лъин, лъеда гьобо.
*Нухлул халалъиялде валагьуге, чIолеб бакIалде валагье.
*Нухъа бахъаралъуб хъвек рештIуна.
*НуцIа гъезегIан гъелдареч, хур бачIинегIан пурчIина.
*НуцIил кIалтIаго — хIеж, хIобокьго — алжан (лъадилъун ячинесей яс мадугьалихъго ятараб мехалъ).

== О ==
*Огь, бачIораб чIагIа, чIегIераб тIокIкIел, ЧIартил ракI бугесда маххул ракI гъолеб (халкъиял рагIаби).
*Огь, берцинай, берцинай, бецичIого ссан тарай;
*Огь, чIухIарай, чIухIарай, чIарачIого хур тарай.
*Огьогьоялъ гьорчо кколаро.
*Ордекалъул тIанчIида ханинибго лъин лъалеб.
*Охолиса бекьичIеб хаслихъе босулареб.
*Охолиса карш лъама, хаслихъе хинкIал чIахIа.
*Оц бегьиниб жо басиялдаго лъала.
*Оц бихьун рихьи бай, басиялда гIурдул рай.
*Оц кьурул рагIалде къайгун, хIамида ургъел чIвалеб.
*Оц рукьалда квегъула, чи заманалъ квегъула.
*Оц мацI лъалес хъун батаги.
*Оцал гьечIесул рекьи хIалакъаб.
*Оцал магIарда, МухIама рагIдукь.
*Оцал тIуричIони тIор баларо, тIаде ракь хъвачIони, хур бачIунаро.
*Оцода бече гьабеянги абуге, гIака гьакидаги баге.
*Оцода бичIчIизе, булагъада кьабулеб.
*Оцол лълъаран хIамил гIин ккоге.
*Оцол тIомол бицинчIого, тIомохьитазул бицунге.
*Оцол хъири бахъинчIони, магIил хъуй бахъунаро.
*Оцол хъири гуреб, хъурмил гьаракь гуреб.
*Оцолаб босе, басидулаб те.

== П ==
*Пикру гIемерлъани, чи гIадаллъула.
*Пикруялда кIалъани, рагIулъ мекъи кколаро.
*Пихъ бижулареб гъветI гьуршуларо.
*Пурцил гьаракь къотIани, къолол бетIер камула.

== Р ==
*Рагъ хинкIазулгун лъикIаб.
*Рагъалдаса рекъел лъикIаб.
*РагьумахIугIан бегизе захIматаб мегIер гьечIеб. (Рукъалъул рагьумахIу ГIакару мегIергIанаб).
*РагIал бахъун хур бекье, ракьан бахъун бокь хъваштIе.
*РагIал гьечIеб кьуру гьечIеб, рагIал гьечIеб авлахъ гьечIеб.
*РагIалалдаса ракьан лъикIаб (нухлул).
*РагIи бугеб рукъалдаса, рукъго гьечIого, къватIир лъикI.
*РагIи бугеб рукъалдаса магIу бугеб рукъ лъикIаб.
*РагIи гьабизе — нус, нису квине — яс.
*РагIи гьабуларес боцIи хьихьиларо.
*РагIи гIарац буго, гIин тIами месед буго.
*РагIи жаниб лъоларев чиясда балъгояб жо бицинегIан, квенчIел цIун босун къотIнобе бай.
*РагIи къватIиб, дун рокъов. (КIал бугев чода, чодулав лъелго)
*РагIи рагIуде бачIуна, гIор кьодукье бачIуна.
*РагIи ургъун бице, кици бакI бихьун тIаме.
*РагIи хIалакъаб биде, гьан кьарияб кванай.
*РагIуда гугьар гьечIин, гьурал жалго те.
*РагIул гьоло гьабуге, гьалил мигъир гьабуге.
*РагIул гIомо гьабуге, гIабдалгун щагъадуге.
*РагIул гIоммоялъул гIарщал гьаруге.
*РагIул квешлъи — халалъи, ххамил квешлъи — гьечIолъи.
*РагIул квешлъи — халалъи, харбил квешлъи — гIемерлъи.
*РагIул тIанчIи риччаге, тIулида ццин бихъуге.
*РагIуца рагIи бахъула, бакъуца чIетI бахъула.
*Радал вахъарасул кьегIер цIуяб.
*Радал къед биххун, къаденахъе хIур бахъун.
*Радал яхъаралъул балъ тIокIаб.
*Радалго гьабураб хIалтIи лъйкIаб, гьитIинго ячарай чIужу лъикIай.
*Ражи — мискинчиясул данде жо.
*Ражидулъ анкьго дару бугеб.
*Ражихуялъул тIиналда гьабуниги, бертин бетичIого хутIулареб.
*Рак гьечIого, бокь бичуге, бекьичIого хур бичуге.
*Ракъи-хьул, свак-кIвахI.
*Ракьулъе рехханиги, месед холаро.
*Ракъдада чугIа чIоларо, чвантиниб гIарац чIоларо.
*РакъичIого кванаге, къасд букIаго жибго те.
*Ракъун кванани, квен гьуинлъула, гьимун бицани рагIи гьуинлъула.
*Ракь бижилалде рак бижараб.
*Ракьул бетIергьан вуго бекьарав чи.
*Ракьул гIанкI ракьул гьойца гурони кколареб.
*РакI битIизегIан мацI битIуларо.
*РакI бухIун гIодани, беццаб бадисаги магIу бачIуна.
*РакI гурхIи гьечIеб хIал — хIанчIун кунеб гьан.
*РакI гурхIун аскIобе бачараб бурутI ццин бахъун бачахъиялде ккола.
*РакI щваралъубе хIетI щола.
*РакIалда бугеб жо бицинчIогойила нухъа чIегIерлъараб.
*РекIедаса рекIеде — кьо.
*Ралъдадаги гел лъе (исрап гьабуге).
*Ралъдаеги щуб къваригIунеб, щубаеги бакъ къваригIунеб.
*Ралъдалъе чIимих бортаниш, ана нилъедаса.
*Ралъдалъе лъинги тIоге, рохьобе тIилги босуге.
*Рас хIеренаб бихьунила хIанчIаз руз бетIулеб.
*РатIа тIамиледухъ вачIунге, бох тIамиледухъ вачIа.
*РатIалги щоларо, щигат диеги гIоларо.
*РатIлица — чи, чоца — багьадур.
*Рахараб гъансиеги буцIцIараб кIалалъеги рахIат букIуна.
*Рахь баккулареб гIакдае чури кьоге.
*Рахь гьечIеб гIакдаца гIартилъ мал бала.
*Рахь хахулелъул бече хIалакъаб.
*Рахьдал тIанкI гьечIони, бече лъугьунареб.
*Рахьдалъ рас хекко бихьула.
*РахIатгун хIалихьалъи, захIматгун бахIарчилъи.
*Раччи бачче черхалда рекъараб.
*РачI бухьун, хIама чIоларо.
*РачI къотIун борохь къелъе биччаге.
*РачI кIудияб лъугьинебилан дегIен хьихьун букIарабила, лълъурдул кIудиял лъугьун, чехь бихъизе ккарабила.
*Регьел гIуралъубе щуб гIолеб.
*«РегIуларо, щоларо» гIиллалъун рикIкIунаро:
*Рекьи басандичIони, хIалтIул хIур бахъунаро.
*Рекъав чиясул рагIад рекъаб букIуна.
*Рекъараб рехъалъ хъумур речIчIуларо.
*Релълъаралда рекъарабила рохьдолъ хIайван данделъулеб.
*РекъечIеб бицарасда бокьулареб рагIула.
*Рекъон хIалтIарабгIан колхоз бечедаб.
*Рекъон кванай, къец бан хIалтIе.
*Рекъон чIикIаре.
*РекIарасда лъелав велъуге.
*РекIарасухъ ралагьун рекIа, рештIарасухъ ралагьун рештIа.
*РекIее ихтияр кьуни, ихтияр гьечIеб бакIалде ккола.
*РекIел бер балагьичIони, бералда канлъи бихьуларо.
*РекIел гIин гIенеккичIони, гIиналда рагIи рагIуларо.
*РекIел хIал хьарав ХIариколосесда хIатIикь цIа бакарав кIахъияв рекъеларо.
*РекIел хIуби — чехь, Чохьол хIуби — чед.
*РекIелъ бугеб лъаларо, Лъороб бугеб бихьуларо.
*РекIкI гьабурасе хIучч битIуларо.
*РекIун бихьун чу босе, лъун бихьун кьили босе.
*Релълъаралда рекъарабила ратIлида рукъи балеб.
*РетIине гурони къоги бачIинчIо,
*РетIинчIого хвараб дарайдул горде.
*Рецц гьабун гаргадиялъ бецц гьарула, ГIунгутIаби рициналъ кантIизарула.
*РештIине лъаларев рекIинавуге.
*РекIинеги лъай, рештIинеги лъай.
*Ригь богоде, бог радакье.
*Ригьда вега, ригьда вахъа.
*Ригьин чияргун лъикIаб, чи нилъерго лъикIав.
*Ригьинги ригьги ургъун гьабе.
*Риди меседлъи лъалебани, нахъеясухъе щвелароан.
*Рии кьижун apace кьиндал мискинлъиялъ макьу толаро.
*Риидал бакънал рачуней йикIарай, хасало кьурдулей йикIа.
*Риидал борохь бихьарав хасало гIарщикьа хIинкъула.
*Риидал гвангвара гьаличIони, хасало гереги гьалуларо.
*Риидал гIодобе бегьараб квер чIобого бачIунаро.
*Риидал гIор те, хасало мегIep те.
*Риидал дие гIоло чIвай, хасало нужеего гIоло чIвай (чол кици).
*Риидал кьижани, кьиндал гIака хола.
*Риидал риди ххуй, хасало нах кун.
*Риидал тIимугъ босе, хасало буртина босе.
*Риидал херабги босуге, хасало хIалакъабги босуге.
*Риидал хур бекье, кьиндал печь бокье.
*Риидал хурив хва, хасало рокъов хва.
*Риидал чIар гьабичIони, хасало гьороб жо букIунаро.
*Риидала Хасбика, хасало къватIул бика.
*Риидалиде гъакал хасало къачIай, хасалоялде чанагъ риидал къачIай.
*Риидалил цого хур, хасало гIазулъ къараб.
*Рии-риидал чIанчIорол! Хаса-хасало гуд-гудучI!
*Рикьунибе къали баге.
*РикIкIада бугеб меседалдаса гIагарда бугеб гIараш лъйкIаб.
*РикIкIадаса квараб къалиялдаса гIагардаса квараб сахIl лъикIаб.
*РикIкIадегIан вугев гIагарав чиясдаса гIагардегIан вугев мадугьал лъикIав.
*РитIухълъи рекIараб хвалчадаса рекIараб.
*Рихханжоялъул жо гIолареб, гургил чед гIолареб.
*Рододаса нах буххуге.
*Родолъа бахъараб гел, нахулъ лъейгун кьватIарабила.
*Рокъоб къир-къвар бугони, дуниял къварилъула.
*Рокъоб кьечIеб талихI рохьоб кьелиш.
*Рокъобе рукъгIанаб гьецIо босулеб.
*Рокъов квешас рохьоб квешаб бачIуна.
*Рокъоса квеш арав къватIивги квеш хутIула.
*Рокьи ккани, кочIохъан яхъуна,
*Чехь бухIани, магIихъан яхъуна.
*Рокьи ккечIей гIаданалда росода нахъа чIун квен гьабизе лъалареб.
*Рокьи кьерилъ букIуна.
*Рокьое баге, гьанае бай.
*Ролъул чадал рукIаго, мучариги квинаро: Бугъби цере рукIаго, бусбиги квегъиларо. 
*Роол къо хасалил анкьида бащалъулеб. Росдал газа кьурда рекIунеб.
*Роол рукъ — буртина, рукъалъул хIуби — чIужу.
*Рос-лъади цолъичIони, рукъ беххе балагьула.
*Рососе ине гIурай яц йигев вацасда къаси макьу щолареб.
*Росасе ани, рос ватула, чIужу ячани, чIужу ятула.
*Росдае гIоло бицараб рагIи — росдае гIоло гьабураб хъулухъ.
*Росдае хиянат гьабурав росдал цIеца вухIаги.
*Росдал гIадат хвеялдаса, гIадатаб росу хвей лъикIаб.
*Росдаца хIелеку хъуни, хIарпиеги бутIа кьезе кколеб.
*Росу бихьун си борхатаб бай.
*Росо кIодо, ясал гIемер.
*Росогун дагIбадани, чиякълъула, ЧIужугун дагIбадани, кваникълъула.
*Росдал анцIилъ, бол нусилъ.
*Росулъ гьудул гьаве, нухда гьалмагъ ккве.
*Росолъе унти я базарганасул гьираца бачIунеб, я гьардухъанасул къвачIица *бачIунеб.
*Росасда лъади лъабго къоялъ юхIулейила, чIужуялда рос лъабго моцIалъ вухIулевила.
*Росасулал лъадаре, лъадулал кIалалъ.
*Рохьдолъ чIа. (Халкъалъ гьабураб гьабе).
*Рохьобе кватIи гурони пайда гьечIнлан абун буго гъадица.
*Рохьобе тIил босуге, тIилаца хур бекьуге.
*Роцадаса цIикIкIун чуги кIанцIуларо.
*Роцен гьечIеб тIох ханасулги букIунареб.
*РоцIцIагиян цIцIани, цIад багиян буртIал.
*РоцIцIада ракI чIоге, гIорцIалида божуге.
*Ругьунаб оцалъ гIадин хур бекьуларо.
*Рукъ гьечIесда чи лъала, чед гьечIесда мацI лъала.
*Рукъ къваридав чи — лъади квешав чи.
*Рукъ лъухьараб мехалъ хIур бахъунеб гIадат.
*Рукъалъ басра гьавурав къватIалъ цеве кколаро.
*Рукъалъ бетIергьанчи гуро берцин гьавулев, бетIергьанчияс рукъин.
*Рукъалъул къварилъи къадада лъала: Дир рекIел къварилъи дидаго лъала.
*Рукъалъул кIудияв мехтичIони, бертин бетуларо.
*Рукъалъул кIалтIа хклекоги багьула.
*Рукъалъул хIал лъималазда лъала; КъватIалъул хIал гIабдаласда лъала.
*Рукъи бай каратI кIодолъилалде, дару гьабе унти халалъилалде.
*РукIниб букIун гъулгъудун: ГъалбацIалъ чан чIваларо.
*Руссун херлъичIони, чу херлъуларо.
*РутIби жанире сверараб, бохдул щинкIил хъахIаб, квараниде бухIи кьурараб, квегIиде жал бегараб магIарул гIаларча хадуб ккогеги.
*РухI речIчIйлалде тушман чIвачIев, рухI речIчIараб мехалъ тушманас чIвалев.
*РухIалица гIадин чи херлъуларо.
*РухIел кванала, ццин кваналаро.
*Ручун кIудияб, жаниб рак гьечIеб, тIину кIудияб, жаниб мугь гьечIеб.
*Руччабазул базаралъ рукъ цебе тIоларо.
*Рущи щваралъубе гIанкIу буссуна.

== С ==
*Сабаб тIагIараб жо — гIажал, гIадан холеб жо — хиял.
*Сабурасе бох, виххарасе рахIа.
*Саву кьун, кьаву босуге.
*Сагъри кьода гьабураб Гьима гIурухъ батулеб.
*Садакъаги къаде квенги — дагьаб жо.
*Сапаралдаса вачIунаго, гамачI босунги, чIобого вачIунге.
*СахIихъ сахI гурони щолареб.
*СахIил роцен лъазе ккола.
*СахIица къеларо, къолоца бергьинаро. (Жо гуреб жоялъул бицунге).
*СвакачIого чIани, чIечIого вилълъине ккола.
*Сверухъе валагьичIого, рагIи кьвагьуге. Сордо базе къадар, къо базе гIажал, КъватIиса юссара цIар тIамурай яс! (Кицилъун лъугьарал, пашманай эбелалъул рагIаби).
*Сордо къватIиб, хинкI рокъоб.
*Сордо сардие те.
*Сордойилго вачIани, вокьулевги чIалгIуна
*Суалалда рекъон, къокъ гьабун кье жаваб.
*Сумал чIалу гьабуге.

== Т ==
*Тайидул чу лъугьинегIан, бетIергьанчиясул гьой лъугьуна.
*Тайпа лъикIалдаса жибго лъикIаб лъикI.
*ТалихI бугеб рокъове къоркъочилай лъугьинаро.
*ТалихI бугев чиясул бихьинхIамаги къинлъулеб.
*ТалихI бугесул оц ияхI бугесухъе ккела.
*ТалихI бугев ригьнадаса воххила.
*ТалихI бугесул хIама хIортIа къинлъила.
*ТалихI къосарасул кверде къо бухIарав кколев.
*ТалихI къосиналдаса къо тIагIинго лъикI.
*Талмикьа талмикьеги хьиндаллъийилан абурабила гIанкIица.
*ТечIони катицаги хъат балеб.
*Тирун жо батуларо, цIехон гурони.
*Туризе лъугьараб гъотIое дару — къотIун рехи.
*Туркидул кири гьечIеб, кочIол хIакъ гьечIеб.
*Тухум лъикIай дуего те, жийго лъикIай дие кье.
*Тушманасда бицунареб жо гьудуласдаги бицунге.
*Тушманасухъе кваранаб рахъ кьоге.
*Тушманлъи бекьани, бекьарас лъилъула.

== ТI ==
*ТIавус зодобе боржуна, гIункIкI ракьулъе лъугьуна.
*ТIад бугеб пихъ бихьун гурони, гъотIол багьа лъаларо.
*ТIад рекIараб чол квелъ кквезеги лъай.
*ТIадаб гуреб гьабуни, гьабизе кколеб бегула.
*ТIадагьаб чвантидаса бакIаб гьир гьечIо.
*ТIаде къо ккани, къоркъолги бацI лъугьунеб.
*ТIадегIан ругезул хIурмат лъицаго цIунула, хIурмат цIуне гъоркьехун ругезул.
*ТIалайдухъа гьоркье гIарац баниги, чIужуялъ кквечIеб рукъ бечелъуларо.
*ТIанчIиги ханалги гьарила.
*ТIанчIи ругеб гъадие гьосол бутIа щолареб.
*ТIанчIил гьоцIо хъахIабила.
*ТIасан бараб рукъи тIасан холеб.
*ТIегь гIемералдаса гъветI тIамах гIемераб лъикIаб.
*ТIегьалареб гъотIоде на буссунаро.
*ТIегьги херги бижилалде, лъинги, ракьги бижараб.
*ТIекъалда тIад рекъоге, къуралде вортахъуге.
*ТIекълъи киб бахчаниги, къватIибе баккичIого хутIуларо.
*ТIелекье ГIалибулат гIадин унге. (ТIелекьа ГIалибулат гIадин вуссана).
*ТIимугъ хинаб бокьун, чахъаби рихун.
*ТIингъилъ векьарани, гордилъ лъилъарула.
*ТIину гьечIеб гьагьинире, гьарудуге. (гьабунщиналъул ох унеб хIалтIи гьабуге).
*ТIогьиса хIетIе гурони хIарщуда хъвазе теларилан лъугьарав магIарулас хIарщулъ дегIен чIвалебила.
*ТIоларев гьудуласда бихIунареб рагIи абуге.
*ТIоноцI букаригун нако хъасуге.
*ТIогьоде хьвадичIеб найица гьоцIо гьабуларо.
*ТIорол лалидаги тIорахьдал щаридаги щаклъуге.
*ТIорщел оцонибе бай.
*ТIохде ине кIухIалал рохьоре ине ккола.
*ТIохол гьоболасдасаги гьанал гIагарлъиялдасаги хабар лъикI гьабе.
*ТIоцебесеб соналъ бугIаги хIунчулеб, кIиабилеб соналъ гьолоцин хIуичулареб.
*ТIоцее гьагорай яс — хекко бекьараб пурчIина.

== У ==
*Умумазул адаб тарас, халкъалъул нусцIул тола.
*Умумазул кици цониги гIодоб хутIуларо.
*Умумузул малъи-магъилъе балеб цIад.
*Унареб гIертIихъ балагьун, унеб парччи тоге.
*Унаревила хIалихьат рохьове, ани, рохьго баччун вачIуневила.
*Унесе нух битIаги, чIолесе рукъ битIаги.
*Ункъабго хъахIалъул ункъабго къотIаги.
*Унтарав чи меседил тахидасаги разилъуларо.
*Унти раххнаца чIвалебила, рокIкIаца бищулебила.
*Унтиги, тушманги, цIаги хIакъираблъун бихьуге.
*Унтулареб черх букIунареб, чурулареб боцIи букIунареб.
*Ургъалица черх квараб, чоца гьор квараб.
*Ургъел гьечIеб жоялъе хьихьари дагьаб.
*Ургьел гьечIеб рукъ гьечIеб.
*Ургъел гьечIев чи ватичIев, чехь бухIичIеб черх батичIеб.
*Ургьел гьечIесе ворчIи дагьаб.
*Ургъел гьечIесул гIагIай кIудияб.
*Ургъел макьигъдулеб, рокьи гьабудулеб.
*УргъичIого борчIараб рагIи — ишан кквечIого рехараб чIор.
*УргъичIого кIалъарав кIицIул хола.
*Ургъул рагIи гъваридаб, гъвалил тIатIи биццатаб.
*Ургъун гьабе, аралда хадуб ракI бухIуте.
*Ургъун гьагIеян абун буго игьалисес хIамида.
*Ургьиб бугеб лъаларо, лъороб бугеб бихьуларо.
*Ургьиб кIвекIун, кIалдиб чIамун гурони рагIи бицунге.
*Ургьибе борохь биччани, ракIиш хIанчIилеб, тIулилъ борлъилебилан гьикъулебила.
*Ургьибе ккараб жоялда саву кколаро.
*Урхъукье вачIа, дадал.
*Устар лъала къайи бихьун.
*Унтарасул къед квешаб, къебедасул нус квешаб.
*Учузаб жо лъикIаб букIунаро.

== Ф ==

== Х ==
*Хабалъ жаназа лъезегIанго, гIурай яс росасе кье.
*Хабар гIемералъуб иш дагьаб.
*Хабаралъул лъикIлъи— къокъдъи биццалъи (ЦIадаса ХIамзат).
*Хадуб ккараб жо бацIица чIвала.
*Хадув пашманлъиялъ хайир щоларо.
*Хаслихъе дагIнида — гьаб гIи лъилан гьикъараб мехалъ— гьав бахIарчиясул ругилан абурабила. Ихдал гьикъараб мехалъ — бетIергьабазул батилилан абурабила.
*Хахизе ракIалдабуртIида, лъутизе ракIалда цIцIеда.
*Хвезе вокьарав чи кьолбрца вецце.
*Хвезе гIажалги кIудияб лъикIаб.
*Херав эмен вугес рагьда хъазахъ тоге. (ЛъарагIалдасан босараб, лъималаз умумул хIалтIизариялда гIайиб чIвараб кици).
*Херав эмен гъоркье рехараб гьегь мунго рехизеги нахъе цIунун те.
*Херлъунилан бацIил цер лъугьинаро, цаби гъунилан ритIучIил нахъа багьа хвеларо.
*Херлъун хадуб хъарчигьа тIанчIаца балъаргъунеб.
*Хехаб гважуца беццаб когIо гьабула.
*Хехаб лъин ралъдахъе щоларо.
*Хвелилан давлад унаро, тIатинилан жо бикъуларо.
*Хинаб цIаги цIияв росги.
*Хазинаде гIарац те, гIедал яс росасе кье.
*Халалъани хабар чIалгIуна.
*Халат бухIаги чохIол мугъзада бакъ.
*Халатаб жо — чохIол бакь.
*Халкъалда нух къосунаро.
*Хамиз сордо кинаб магIида.
*Ханжар цIулал бугониги гIола, ракI маххул бугони.
*Харахьибго бугеб тIенкел, тIукъбиго чIвачIеб гIала.
*Хасалил хинлъиялдаги ханасул чучлъиялдаги божуге.
*Хаслихъе бечелъуге.
*Хаслйхълъйялде къараб мехалъ никIкIицаги цIакъ хIаичIула.
*Хасало мегIер бацIие те.
*Хвараб гIака рахьдалаб.
*Хвараб бацIица гIи чIваларо.
*Хварав чидай молода вугев, чIагоявдай?
*Хварав чиясдаса тIохол къайи лъикI.
*Хваразе гурони, росас риччаразе хоб бухъуларо.
*Хварал чIегIер ракьулъ, чIагоял багIар бакъукь.
*ХинкI босарас тIор босе.
*ХинкIазде щвартIихалат, хурибе рагIадхалат.
*Хиял букIанила хераб гIанкIудул, ханал гьарилилан, къинлъарилилан.
*Хоб тIупанагIан ракI тIупулеб.
*Хунзахъ бетIер бахъизе ккани, лъабго накIкIигъветI кIкIвине ккола.
*Хунздерил гIадат хвани, гIандалазул балъ холеб.
*Хур бухIаниги, бакъ, рукъ бухIаниги, цIа.
*Хур гуккуге, гьолъ мун дагьавги цIакъ гуккизе гурин.
*Хур гъоркьехун лъикIаб, рукъ тIадехун лъикIаб.
*Хурги дуцаго бекье, гьабихъеги мунго а.
*Хурде туманкI кьвагьани, гьолъ нилъеде гIарада кьвагьула.
*Хуриб тIепаб, тIохда ганжаб гамачI тоге.
*Хурибе ккараб хIамица кIал кIудияб цIола.
*Хурибе хьон, хьагинибе хинкI.
*Хуриш бокьилеб, хурлъун дуниш?
*Хурул хьон боцIцIийила, боцIцIул хьон рагIийила.
*Хурулги рукъзабазулги бутIа бакьулъа босе.
*Хурулги хьолболги цIину лъикIаб.
*Хух кодобе босани, куй гIодобе биччазе ккола.

== Хх ==
*Ххунги ччунги ярамас.

== Хъ ==
*Хъабчида рекъараб рукъи камиларо.
*Хъазихъего къвакъвадун, къадкил кIал бихъарабила.
*Хъархъилъ гIанкI букIаго цIеда гереги лъоге.
*Хъат цIун цIан чIикIарас гел цIун лъин гьекъезе ккола.
*ХъахIаб гIарац чIегIераб къоялъе къваригIуна.
*ХъахIаб чол чIоло заманалда къай.
*ХъахIал кверазе хIалтIи бокьуларо.
*ХъахIал кверазе чияр захIмат бокьула.
*Хъвезе кьарияб бокьулеб, квине хIалакъаб бокьулеб.
*Хъизаналъул гIайибал гIадамазе гьурщуге.
*Хъизаналъул рокьи—рукъалъул хазина.
*Хъирис бараб чу хъирис бараб чода лъулъалеб.
*Хъирмида месед гIадин.
*Хъукь бекьараб бугIаялдаса цудун бекьараб богIол накку лъик!
*Хъукьаб бугIаялдаса цудунаб сусур лъикIаб.

== Хь ==

== XI ==
*ХIалихьатил хIетIе нахъе кколеб, квер цебе кколеб.
*ХIалтIарасда лъала хинкIазул тIагIам.
*ХIалтIи бокьулев лъугьине лъабго сон къваригIунеб, кIухIал лъугьине лъабго къо гIолеб.
*ХIалтIи буго рухI гьечIеб жо.
*ХIалтIи гьечIесе къо халатаб.
*ХIалтIи гьечIесул чед гьечIеб.
*ХIалтIи гьечIо, лъикIлъи гьечIо.
*ХIалтIи къола, гIадамал бергьуна.
*ХIалтIи тIагIун чи холаро.
*ХIалтIи рихарасул гIусал-цаби чIола.(Кверал хIалтIичIони, цаби хIалтIуларо.)
*ХIалтIуда рекъараб букIуна мухь.
*ХIалтIуе квалквад — квание гъалбацI.
*ХIалтIул квешлъи — гьабунгутIи, гьудуласул квешлъи — хIалккунгутIи.
*ХIалтIул лъикIлъи лъугIидал лъала.
*ХIалтIул свак хIалтIун гурони бахъуларо.
*ХIамида аскIобе гIари бачIунарр, гIорода аскIобе хIама гурони.
*ХIиллаялъ балагьуге, хIалтIун балагье.
*ХIуличIого бана гIака магIида.

== Ц ==
*Цараца бацIида гьикъарабила, гьадигIан цIакъ дур габур щиб гьабун биццалъарабилан. БацIица жаваб кьурабила, дирго къваригIелалъ дунго ун биццалъанилан.
*Цебе цIа бакани, нахъа рахъу ккола.
*ЦебетIамалъе тIил бигъараб.
*Цин гьабизе кIухIаллъани, кIицIул гьабизе ккола.
*Цин хIалтIизе, цин кваназе кIицIул дунялалде риччаларо.
*Цо къоялъ цебе бекьараб жо анкьица цебе бижула.

== Цц ==

== ЦI ==
*ЦIад хIаллъани, рокъове, бакъ хIаллъани, гьорове.
*ЦIадал къоялъе бакъул къо камулареб, лабалда хуралъе цIадал къо камулареб.
*ЦIел хIалтIи цIеца гурони гьабулареб.

== ЦІцI ==

== Ч ==
*Чарухъида хIур бахинчIони, хIарчида нах бахунаро.
*Черхалда гIакъуба бихьичIони, чехьалда рахIат бихьуларо.
*Чияр кумекалде хьул лъоге, хIалтIун балагье.
*Чорхое рахIат гьабурав, нахъа разилъуларо.
*Чулла гIуруда уна.

== ЧI ==
*ЧIала мегIер гIанаб цIа ургьибе ккечIони, ЧIохъ бетIер бахъуларо.

== ЧІчI ==

== Ш ==

== Щ ==

== Ы ==

== Э ==

== Ю ==

== Я ==

== ХIалтIизабураб адабият == 
*Авар халкъалъул кицаби ва абиял, З. Алиханов, МахIачхъала, 1991 

[[Категория:МагIарул адабият]]
